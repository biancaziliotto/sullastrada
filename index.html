<!DOCTYPE html>
<html lang="en">
<head>
  <meta charset="UTF-8">
  <meta name="viewport" content="width=device-width, initial-scale=1.0">
  <title>Sulla Strada</title>
  <style>
    body {
      margin: 0;
      font-family:system-ui, -apple-system, BlinkMacSystemFont, 'Segoe UI', Roboto, Oxygen, Ubuntu, Cantarell, 'Open Sans', 'Helvetica Neue', sans-serif;
      scroll-behavior: smooth; /* smooth scrolling */
    }

    /* Background for the header */
    header {
      height: 100vh;
      background: url('images/sullastrada.jpg') no-repeat center center/cover;
      display: flex;
      flex-direction: column;
      justify-content: center;
      align-items: center;
      text-align: center;
      color:rgb(242, 242, 232);
    }

    header h1 {
      font-size: 3rem;
      margin-bottom: 20px;
    }

    nav {
        display: flex;
        flex-direction: column; /* stack buttons vertically */
        gap: 1px;              /* space between buttons */
        align-items: justify;    /* center them */
    }

    nav a {
      text-decoration: none;
      color:  rgb(242, 242, 232);
      font-size: 1rem;
      font-weight: bold;
      padding: 5px 5px;
      /* border: 2px solid white; */
      /* border-radius: 0.1px;  */
      /* transition: background 0.3s, color 0.3s; */
    }

    nav a:hover {
      /* background: white; */
      color:  rgb(221, 202, 76)
    }

    /* Sections below */
    section {
      padding-top: 0px;    /* space above content */
      padding-bottom: 100px; /* space below content */
      padding-left: 20px;
      padding-right: 20px;
      margin: auto;
      max-width: 900px;
    }

    section h2 {
      font-size: 1.5rem;
      margin-bottom: 15px;
      color: black;
    }

    section p {
      font-size: 1rem;
      line-height: 1.6;
      max-width: 1000px;
      color: black;
      margin:auto;
      text-align: justify;
    }
  </style>
</head>
<body>

  <!-- Header with background -->

  <header>

    <!-- <p style="max-width: 850px; margin-top: 10px; margin-bottom: 10px; font-size:1.1rem; color:   rgb(242, 242, 232);; text-align: center; font-style: italic; font-weight: 500;">
        Questo è il diario di un viaggio durante il quale per qualche motivo eravamo sempre in ritardo, e quindi va da sé che è stato scritto quasi tutto sul volo di ritorno. Questo spiega i flashforward.
    </p> -->

    <h1>Sulla strada</h1>

    <br>

    <nav>
        <a href="#Aug 19-21 / Europa - San Francisco">Aug 19-21 / Europa - San Francisco</a>
        <a href="#Aug 22 / San Francisco">Aug 22 / San Francisco</a>
        <a href="#Aug 23 / San Francisco - Yosemite">Aug 23 / San Francisco - Yosemite</a>
        <a href="#Aug 24 / Yosemite">Aug 24 / Yosemite</a>
        <a href="#Aug 25 / Yosemite - Sequoia">Aug 25 / Yosemite - Sequoia</a>
        <a href="#Aug 26 / Sequoia">Aug 26 / Sequoia</a>
        <a href="#Aug 27 / Las Vegas">Aug 27 / Las Vegas</a>
        <a href="#Aug 28 / Las Vegas - Lake Powell">Aug 28 / Las Vegas - Lake Powell</a>
        <a href="#Aug 29 / Lake Powell - Monument Valley">Aug 29 / Lake Powell - Monument Valley</a>
        <a href="#Aug 30 / Monument Valley - Grand Canyon">Aug 30 / Monument Valley - Grand Canyon</a>
        <a href="#Aug 31 / Grand Canyon - Joshua Tree">Aug 31 / Grand Canyon - Joshua Tree</a>
        <a href="#Sept 1 / Joshua Tree - Malibu">Sept 1 / Joshua Tree - Malibu</a>
        <a href="#Sept 2 / Los Angeles">Sept 2 / Los Angeles</a>
        <a href="#Sept 3-4 / Los Angeles - Europa">Sept 3-4 / Los Angeles - Europa</a>
    </nav>

    <p style="max-width: 850px; margin-top: 80px; margin-bottom: 10px; font-size:1.1rem; color:  rgb(221, 202, 76); text-align: center; font-style: italic; font-weight: 500;">
        Testo: @bianchyy | Foto: @manettifabrizio
    </p>

  </header>

  <br>
  <section style="padding-bottom: 20px;" id="Aug 19-21 / Europa - San Francisco">
    <p style="max-width: 1000px; margin-left:50px; margin-right:50px; margin-bottom:0px; font-size:1rem; color: black; text-align: center; font-style: italic; font-weight: 300;">
        Questo è il diario di un viaggio durante il quale per qualche motivo eravamo sempre in ritardo, e quindi va da sé che è stato scritto quasi tutto sul volo di ritorno. Questo spiega i flashforward.
    </p>
  </section>


  <!-- Sections -->
  <img src="images/europe-frisco.jpg" alt="europe-frisco" style="margin-top:0px; width: 100%; height: 150px; display:block; object-fit: cover;margin:0 auto 0px auto; object-position: bottom;">
  <br>
  <section>
    <h2>Aug 19-21 / Europa - San Francisco</h2>
    <p>Il nostro gruppo whatsapp, che si è chiamato <i>Si va?</i>, e poi <i>Si va!</i>, ora si chiama <i>Stiamo andando!</i><br>

    Io e l’Anna, primo nucleo organizzativo di questo viaggio, ci piace chiamarci founders, partiamo all’alba dalla Sardegna. Passiamo la mattina a preparare l’ingresso alla frontiera americana cercando di ingannare l’algoritmo di Instagram, e per farlo silenziamo tutti i profili dei nostri amici pro pal, a cui chiediamo scusa per esserci piegate così.<br><br>

    Notte di passaggio nel temporale di una Milano deserta, dove raggiungiamo la formazione definitiva. Dormiamo a casa di Fili, un velista gentile amico di Manetz che ci ha prestato casa sua. Fili in frigo ha il fois gras e il cioccolato di Dubai, legge Carrère e ha letto anche Sulla strada, che avremmo dovuto leggere noi prima di partire per questo viaggio. Casa di Fili ci piace, ci vivremmo a casa di Fili. Soprattutto ci interessano tantissimo gli affari suoi.<br><br>

    Seconda sveglia all’alba. Tutto quello che è ancora da fare, organizzare, controllare, abbiamo deciso che lo faremo nelle cinque ore di scalo a Barcellona. Cinque ore nelle quali beviamo una cerveza e finiamo tutte le parole crociate in cui tra l’altro abbiamo scoperto che siamo bravissimi, e che quindi c’è per forza un uccello dal becco spropositato che si chiama <i>tuceno</i>. <br><br>

    E a questo punto tutto quello che è ancora da fare, organizzare, controllare, abbiamo deciso che lo faremo nelle prossime tredici ore di volo. Tredici ore di volo in cui, una volta reclamato il pasto incluso che l’hostess Rocio ha provato a negarci, la nostra ossessione diventa anticipare e sconfiggere il jet lag.<br><br>

    E la nostra strategia per il jet lag, ecco, si potrebbe riassumere nel fare uno spuntino ogni ora e discutere su quale debba essere il suo nome nel nuovo fuso orario. Quindi questo pollo al curry sarebbe il nostro pranzo, il ritter sport di prima era la quarta colazione, la cerveza era stata la terza. E quando finalmente abbiamo trovato una ratio alla sequenza di troiai che abbiamo ingerito, Melli arriva con un gin tonic, perché comunque va bene tutto ma in Italia sono già la ventitré. Alla fine di queste tredici ore penso che Rocio il pollo al curry non ce lo aveva portato per il nostro bene.<br><br>

    Siamo negli Stati Uniti, almeno credo: Manetz per esempio non si fida e continua a chiedere scusate, ma che ore sono. Passaporto alla mano: il momento a cui da due giorni sto preparando il mio profilo Instagram è arrivato, ora vedo solo post di fox news. È stato tutto inutile, alla frontiera in divisa ci sono solo cinesi che ci chiedono cosa studiamo e poi ci lasciano andare. Domanda questa che comunque continua a mettermi in difficoltà.<br><br>

    Benvenuti negli Stati Uniti. <br>
    Alle ventidue e trenta del 21 agosto, ora locale, all’uscita dell’aeroporto di San Francisco sentiamo per la prima volta l’odore dell’oceano. Fa freddissimo. Farà freddissimo per due giorni. 
    La vediamo scorrere lenta dal finestrino, San Francisco di notte. Saliamo a Nob Hill passando per Tenderloin, e vediamo quasi solo scheletri.
    </p>
  </section>

  <img src="images/frisco.jpg" alt="frisco" style="width: 100%; height: 300px; display:block; object-fit: cover;margin:0 auto 0px auto;" id="Aug 22 / San Francisco">
  <section>
    <h2>Aug 22 / San Francisco</h2>
    <p>
    Usciamo dall’Amsterdam Hostel, che con la sua esistenza ha superato ogni nostra aspettativa. Fa freddissimo e c’è vento, ma io dico tranquilli poi si apre.
    San Francisco si inclina e si nasconde dietro le colline, dalle facciate sporgono le bow window e le scale di ferro si arrampicano di balcone in balcone. Città di scivoli e diagonali, ci piace moltissimo.
    Facciamo colazione da Heist, il primo di una lunga serie di ottimi posti che Manetz scoverà per noi su Reddit in questo viaggio, e quando dico colazione d’ora in poi è possibile che intenda hamburger. Arriviamo a Union Square, e anche lei sta su un piano inclinato. Imperversano le jaguar a guida autonoma. Fa freddissimo ma vedrete che poi si apre.<br><br>

    Eccoci lungo Marker Street, che sulla mappa è una diagonale, e anzi da lì in giù la griglia delle strade di San Francisco si inclina e si allinea a Marker Street, come una toppa storta di un tessuto a quadretti. La toppa è SoMa, o South Market.<br> 
    Risalendo Marker Street verso la laguna, facciamo una deviazione verso sud a Salesforce Park, un bosco sospeso in mezzo ai grattaceli. Che somiglia molto a una di quelle idee moderne che ultimamente sembrano essere venute a tutti, e però qui è venuta benissimo.<br> 
    Finalmente compare la laguna, e anche il sole, infatti lo dicevo che si apriva. Passeggiamo lungo l'Embarcadero: a destra la laguna piena di vento e di vele, a sinistra le colline di San Francisco con delle case dove l’Anna dice ci vivrei.<br><br>

    L'Embarcadero è affollato di turisti riuniti attorno ad uno dei simboli di San Francisco: i leoni marini. San Francisco città bellissima, rappresentata nel regno animale da bestie immonde. Delle foche marroni che galleggiano in cinquanta su un’unica piattaforma sguisciando di tanto in tanto nella laguna ed emettendo versi disturbanti.<br> 
    Melli è incantato, l’Anna dice sembra un girone dell’inferno. E secondo il contrappasso i leoni marini nella loro vita precedente ciondolavano sul divano e adesso gli sono toccati questi corpi sgraziati con arti inutili e abbozzati. Che poi io qui continuo a cercare le parole per dire tutto quello che in una sola immagine diceva la faccia dell’Anna.<br>
    Comunque, i leoni marini sono solo la prima delle specie animali che Melli avvisterà in questo viaggio, sempre prima di tutti noi: animali di cui Melli saprà tutto.<br><br>

    Intanto nel giro di dieci minuti siamo saltati su un catamarano con quattro cerate celesti che vorremmo tenere per sempre, Wolfgang il capitano ha issato le vele, e noi voliamo, voliamo nella laguna, e ad un certo punto Melli dice delfini. E infatti ci sono i delfini, uno due tre, e dietro Alcatraz, e sulla sinistra il Golden Gate Bridge, altro simbolo di San Francisco, che noi vediamo nella sua veste più tipica, e cioè avvolto a metà dalla nebbia.<br>
    Quando tocchiamo terra siamo stregati e non sappiamo che ore sono, ma sappiamo che siamo in America da un po’ e ancora non siamo entrati in un fast food: rimediamo subito, in & out.<br><br>

    La sera il sole scende e noi saliamo a Nob Hill.<br>
    Poi prendiamo un autobus vicino a Tenderloin e ritroviamo gli scheletri del Fentanyl che la notte prima abbiamo visto sfilare al buio, ripiegati a libro, fantasmi in questa città svuotata che mi entra un po’ nello stomaco. Facciamo in tempo a veder sparire il sole dietro a Dolores Park e fare un giro a Mission, prima di abbandonare con dignità la nostra lotta col jet lag.<br>
    Lotta che Manetz e Melli continuano e vincono, insinuandosi nella night life di San Francisco e rientrando ripetutamente in camera fino alle quattro di mattina con racconti progressivamente più confusi del loro incontro con un veterano di guerra.<br>
    O almeno è quello che capisco io mentre dormo e sono già curiosa ma poi glielo chiederò domani.

    </p>
  </section>

  <img src="images/frisco-yosemite.jpeg" alt="frisco-yosemite" style="width: 100%; height: 300px; display:block; object-fit: cover;margin:0 auto 0px auto; object-position: top;" id="Aug 23 / San Francisco - Yosemite">
  <section>
    <h2>Aug 23 / San Francisco - Yosemite</h2>
    <p>Manetz ha trovato un altro posto per colazione: Tchester si presenta e ci chiede subito un selfie per Instagram, e nel feed di Café Bean ora ci sono Bianca and Anna from Florence. Melli non è ancora arrivato, allora Tchester indica Manetz e ci chiede lui è il vostro fidanzato? Diciamo certo, ci piace dividere le cose.<br><br>

    Continuiamo a vedere le jaguar bianche a guida autonoma e dobbiamo assolutamente salire su una, ciao sono Waymo dove vi porto? Waymo vede tutto e ha una guida dolce, Waymo veicolo autonomo guida meglio di me. Salutiamo Union Square comprando una felpa perché fa ancora freddissimo, e partiamo per Palo Alto, dove ci aspetta, forse, un van. E noi in uno slancio di ottimismo non ci chiediamo se il van ci sarà o non ci sarà, ma ci chiediamo direttamente, soprattutto, di che colore sarà.<br><br>

    È giallo e viola. È perfetto. <br>
    C’è un’americana buffissima che ci chiede se vogliamo controllare l’acqua.<br>
    E noi diciamo certo controlla pure ma pensiamo solo che bel giallo, e che bel viola. <br>
    Sapete come montare i letti, e il gas?<br>
    Che bello, abbiamo un van, per di più giallo e viola. <br>
    Firmate qui per dire che il van è tutto a posto. <br>
    Ma certo, è perfetto, è giallo e viola. <br>
    È la vostra prima volta? <br>
    Si, da cosa si capisce? <br>
    Good luck, have fun! E questa ultima frase l’americana non la dice, la canta, con la cantilena americana che proverò a imitare per dieci giorni. E intanto ci guarda e ride, chissà perché ride.<br>
    Noi diciamo che ora facciamo benzina, la spesa e partiamo. Magari una tappa all’Apple park. 
    Sono le due. <br><br>

    Un attimo dopo sono le otto e stiamo guardando il tramonto nel parcheggio del supermercato con un panino di Five Guys. Non sappiamo quale buco nero abbia inghiottito le scorse sei ore, ma intanto Manetz prende la macchina fotografica e fa delle foto fighissime mentre mangiamo il panino nel parcheggio.<br>
    Ora è buio, possiamo partire.<br>
    Melli guida per cinque ore e noi intanto ridisegniamo tutta la nostra vita dentro a questa scatola bellissima, sistemiamo, ottimizziamo, scopriamo lentamente tutte le funzionalità che la signora ci aveva spiegato mentre noi pensavamo soltanto giallo e viola, viola e giallo.<br>
    Il van ha qualche problema in salita e anche al freno a mano, e c’è un po’ di puzzo di plastica, e leggiamo nel cruscotto che ha tante miglia, ma gli vogliamo già bene.<br>
    La strada per Yosemite è tutta curve senza luci né guardrail, nella foresta nera, e Melli investe tutti gli animaletti che incontriamo.<br><br>

    Quando arriviamo al campeggio i fari del van illuminano solo il numero della piazzola. Qualunque cosa ci sia intorno a noi, lo scopriremo domattina. Melli e Manetz salgono sul tetto, io e l’Anna costruiamo il letto con il solo uso del nostro ingegno, perché le istruzioni mi sembra superfluo dire che non le abbiamo ascoltate.
    </p>
  </section>

  <img src="images/yosemite.jpg" alt="yosemite" style="width: 100%; height: 300px; display:block; object-fit: cover;margin:0 auto 0px auto;" id="Aug 24 / Yosemite">
  <section>
    <h2>Aug 24 / Yosemite</h2>
    <p>Una delle conseguenze di arrivare in campeggio di buio è che la mattina ci svegliamo e scopriamo dove abbiamo dormito. Stamattina siamo in mezzo a degli alberi altissimi di cui non si vede la punta; mentre si vede molto bene, a due metri dal nostro van, il bagno che ieri sera abbiamo cercato con la torcia per venti minuti.<br>
    Questo perché l’unica indicazione che siamo riusciti a reperire nella notte è un cartello con scritto di rinchiudere qualunque cosa emanasse un odore in una scatola di metallo: per proteggere gli orsi.
    Che poi non abbiamo capito bene in che senso dobbiamo proteggere gli orsi dal nostro cibo e non invece per esempio il nostro cibo dagli orsi.<br>
    Fatto sta che parliamo di orsi da ieri sera e Melli non ce la fa più a non averne ancora visto uno.<br><br>

    Arriviamo al Camp 4, la base del cammino che porta alle Yosemite Falls: Low Falls e High Falls. <br>
    E mentre sogniamo le cascate, il ranger al Camp 4 ci dice guardate che le cascate sono secche, non c’è acqua, fa caldissimo: però potete salire e ve le potete immaginare. <br>
    Dice proprio così, ve le potete immaginare. <br>
    E noi siamo un po’ perplessi ma tutto sommato ci ha convinti, diciamo va bene ora facciamo questi 900 metri di dislivello con 35 gradi, e quando arriviamo in cima poi immaginiamo. Iniziamo a salire ed ecco Half Dome, bellissimo, come dice il nome è un cupolone di pietra tagliato a metà.<br><br>

    Dopo due ore di salita sotto il sole siamo davanti alla parete asciutta delle Low Falls: e lì immaginiamo, immaginiamo moltissimo, nel senso che abbiamo le allucinazioni. Non abbiamo nemmeno le forze di parlare, si sentono solo dei respiri e ognuno sembra l’ultimo. <br>
    Silenzio rotto solo da Melli che ogni tanto indica un punto in mezzo alle frasche dove fino ad un attimo fa non c’era assolutamente niente e dice cose come guarda, un chipmunk!<br><br>

    Noi intanto guardiamo questa parete di roccia immensa e ci immaginiamo la cascata. Però tutti quelli che negli altri mesi dell’anno vedono la cascata, questa parete di roccia se la possono solo immaginare. Non solo, Manetz dice che noi ci possiamo andare proprio sotto, alla cascata, nel letto del fiume. Allora smettiamo di salire e iniziamo a scendere da un lato del sentiero. <br><br>

    L’Anna è una specie di stambecco: nel tempo in cui io capisco dov’è il chipmunk, ma soprattutto cos’è un chipmunk, lei ha già fatto cinquecento metri. <br>
    Scusate dov’è l’Anna? Avanti, sempre avanti.<br>
    Continuiamo a scendere tra le rocce e vediamo che in fondo alla cascata c’è dell’acqua.<br>
    Melli intanto dice aquila e poi falco. <br>
    L’Anna? È avanti.<br>
    Arriviamo in fondo alla cascata in un letto roccioso con tutta la valle davanti, ci togliamo le scarpe e camminiamo sui sassi lisci e ci bagniamo sotto la cascata.<br>
    Ma quello è un merlo acquaiolo! <br>
    Ora secondo me ci sta prendendo per il culo. <br>
    Melli cosa minchia è un merlo acquaiolo?<br>
    Vedi quella cosa piccola laggiù in fondo?<br>
    Quello?<br>
    No, quella è l’Anna.<br><br>

    Non so bene come si conclude il pomeriggio di esplorazione, perché entriamo in quella fase della giornata in cui il tempo si piega e si contrae facendo sì che noi in qualche modo ci perdiamo il tramonto e arriviamo di nuovo in campeggio di buio.<br>
    Il campeggio di stasera è il North Pines, e anche se non sappiamo di nuovo niente di quello che c’è intorno alla piazzola, sappiamo cosa c’è sopra: delle sagome di alberi altissimi scagliati contro il bianco lattiginoso della Via Lattea. Accendiamo un falò e cuciniamo il terzo hamburger in tre giorni e diciamo che questa cosa deve finire.<br><br>

    La sera io e l’Anna montiamo il letto con estrema efficienza e pensiamo che alla fine di questi dieci giorni saremo imbattibili e il van sarà ottimizzato al massimo. È falso, la nostra curva di apprendimento è già satura e stiamo per entrare nel tratto discendente: alla fine di questi dieci giorni saremo degli animali e il van sarà una merda.
    </p>
  </section>
  
  <img src="images/yosemite-sequoia.jpg" alt="yosemite-sequoia" style="width: 100%; height: 300px; display:block; object-fit: cover;margin:0 auto 0px auto;" id="Aug 25 / Yosemite - Sequoia">
  <section>
    <h2>Aug 25 / Yosemite - Sequoia</h2>
    <p>Il North Pines è un campeggio bellissimo, cammino nella foresta in pigiama e incontro una ranger con i capelli bianchi e lunghi che mi canta good morning. Sono conquistata dai campeggi americani perché, nonostante la fama delle mete, nessuno si è scomodato a introdurre niente che possa semplificarti la vita, tipo una luce o una doccia. Gli americani sono campeggiatori spartani, ti forniscono l’essenziale, infatti il barbecue c’è sempre, mentre il lavandino è per i fighetti. È woke, il lavandino.<br><br>

    Stamattina ce la siamo presa con calma, o forse è la nostra calma che si è presa la mattina, e ora partiamo per il Sequoia. Facciamo tappa a Fresno per rifornimento di vario genere ed entriamo in un negozio di articoli da campeggio in cerca di una lanterna. Sulla parete opposta all’entrata c’è una sfilza di fucili, e sopra ai fucili, lungo tutto il perimetro del negozio, sono appesi a mo’ di trofeo pelli e teste di animali. All’ingresso c’è una ragazza dolcissima che non si capisce proprio cosa ci faccia lì, anche perché qualunque cosa le chiediamo su lanterne e batterie lei non la sa, canta nel walkie-talkie e inoltra le nostre richieste a terzi. Terzi è burbero e grugnisce solo sì o no, e lei prende questo bozzolo grezzo di risposta, lo addolcisce e poi canta per noi. Usciamo con la nostra lanterna e ripartiamo per il Sequoia.<br><br>

    Vogliamo arrivare al tramonto a Moro Rock, e questa volta non c’è proprio un motivo per cui non ce la dobbiamo fare ad arrivare con la luce.<br>
    Melli inchioda. Eccolo il motivo. <br>
    Melli inchioda e dice: orso.<br>
    Proprio quando stavamo per cedere all’idea che questa cosa del cibo nelle scatole fosse un complotto, ecco sul ciglio della strada un orso nero, è proprio un orso vero. E la visione dell’orso ci impone il silenzio. L’orso si muove piano e noi ci muoviamo piano. Poi sparisce nei cespugli. Ripartiamo lentissimi con la musica abbassata, perché adesso vogliamo vedere tutto.  Una famiglia di cerbiatti attraversa la strada, e noi siamo di nuovo in silenzio con i nasi sul vetro. Andiamo avanti così, felpati, improvvisamente sincronizzati con i ritmi della fauna selvatica.  <br>
    E il tramonto lo vediamo da qui, dal ciglio di una strada all’ingresso del parco delle sequoie, con gli occhi ancora pieni di orso. <br>
    Melli e Manetz ne approfittano per caricare in van tutta la foresta, dicono stasera facciamo un falò che non ve lo spieghiamo.<br><br>

    Quando arriviamo al campeggio capiamo che la legna ci serve, perché è più buio del solito, più freddo del solito, non si vedono neanche le stelle perché il cielo è coperto. Soprattutto, nelle piazzole vicine non c’è nessuno. Siamo soli al buio in mezzo alla foresta e abbiamo appena visto un orso.
    Diciamo che si fa? Si fa la pasta al pomodoro. Ci viene buonissima. E poi ci mettiamo intorno a questo falò, il falò definitivo che promette di durare tutta la notte, sciogliendo i marshmallow che non sono buoni ma hanno il loro perché. E intanto ci guardiamo sempre intorno e non vediamo nulla ma ci sentiamo circondati da animali grandi e silenziosi. <br>
    L’Anna va a fare la pipì nel bosco e torna correndo e ridendo perché mentre aveva i pantaloni abbassati ha avuto improvvisamente paura. Degli animali? Si, o di un pazzo. Io dico che ci fa un pazzo nella foresta, l’Anna dice ci pensiamo domani.<br><br>

    Ci mettiamo a letto verso le due e dopo pochi minuti finalmente capiamo perché in campeggio stasera non c’è nessuno. Piove. Diluvia. La pioggia sul van fa un casino micidiale e non chiudiamo occhio, anche perché sul tetto ci sono Melli e Manetz e ogni trenta secondi si vedono dei lampi vicinissimi e ci sono dei tuoni che ci scuotono tutto il van. Io e l’Anna proviamo a metterci in contatto con loro via satellite, e niente, fa già ridere così. <br>
    Mi rassegno e provo ad addormentarmi ripetendo gabbia di Faraday, gabbia di Faraday, gabbia di Faraday. Il falò definitivo si è spento alle due e venti. Gabbia di Faraday, gabbia di Faraday, gabbia di Faraday.
    </p>
  </section>

  <img src="images/sequoia.jpg" alt="sequoia" style="width: 100%; height: 300px; display:block; object-fit: cover;margin:0 auto 0px auto;" id="Aug 26 / Sequoia">
  <section>
    <h2>Aug 26 / Sequoia</h2>
    <p>Ci addormentiamo all’alba e ci svegliamo in un pantano. Apro le tendine del finestrino e vedo dei mammiferi enormi e neri a non più di tre metri dal van. Dico Anna non capisco se è un orso o una mucca. È una mucca, anzi sono tre, cinque, sette, prego fate pure come foste a casa vostra. È in effetti più casa loro, ma noi mettiamo su il caffè. <br>
    Che ottima idea la nostra di ieri sera di mettere ad asciugare gli accappatoi fuori. 
    C’è un gran frastuono di uccellini che gracchiano, via via più forte fino a quando non partono dei muggiti che sembrano risalire dalle viscere di queste mucche enormi che chiaramente dicono agli uccellini ora avreste anche rotto il cazzo.<br>
    Manetz scende dal tetto e dice non ho chiuso occhio, invece Melli dormiva come un sasso. 
    Melli si alza e dice io notte in bianco, non so come facesse Manetz a dormire con quel casino.
    Strizziamo gli accappatoi.<br>
    Forse in situazioni come questa qualcuno potrebbe avere l’istinto di levare le tende più in fretta possibile, ma noi in questo campeggio deserto e bagnato e pieno di mucche devo dire che siamo a nostro agio, e Manetz dice mi faccio due uova col bacon. Come no, vai.
    Strizziamo ancora gli accappatoi.<br><br>

    Andiamo a vedere le sequoie, perché in origine eravamo venuti per questo. Il General Sherman Tree è l’albero più grande del mondo. Non il più vecchio, che ha tremila anni, non il più alto, e nemmeno il più largo. E quindi? Eh, è il volume. Il volume, cosa non ci si inventa per un primato. 
    Sono bellissime le sequoie, ne vedi una da lontano e vuoi andare vicino, ci vuoi entrare dentro, poi finalmente ci sei sotto e non riesci a vederla tutta perché esce dal tuo campo visivo e allora ti allontani di nuovo, finisci per fluttuarci intorno.<br>
    C’è una ranger bionda che sembra una fata, le facciamo una domanda e lei ci spiega che le sequoie sono amiche del fuoco, resistono benissimo agli incendi e anzi il fuoco apre le pigne e sparge i semi. Vedete, tira fuori una pigna dalla tasca, questa è una pigna prima del fuoco, e questa, tira fuori una seconda pigna, è una pigna dopo il fuoco, è tutta aperta. <br>
    Quindi le sequoie rinascono dalle loro ceneri come le fenici. Chissà cos’altro ha in tasca la ranger.<br><br>

    Facciamo una necessaria doccia a gettoni e partiamo per Las Vegas, ci aspettano sette ore di guida e questa volta almeno lo sappiamo da subito: arriveremo di buio.

    </p>
  </section>


  <img src="images/lasvegas.jpg" alt="lasvegas" style="width: 100%; height: 300px; display:block; object-fit: cover;margin:0 auto 0px auto;" id="Aug 27 / Las Vegas">
  <section>
    <h2>Aug 27 / Las Vegas</h2>
    <p>Siamo su uno stradone senza luci nel deserto da ore, ma l’orizzonte da un po’ non è proprio nero.  
    C’è un bagliore diffuso, come una luna nascosta, o la promessa di un’alba in piena notte. E invece sono dei neon, una distesa di neon colorati e insegne lampeggianti, è Las Vegas, Nevada. Così eccessiva nel kitsch che non si lascia nemmeno giudicare, sarebbe da provinciali. <br>
    Anzi più la guardiamo e più ci passa il sonno, ci facciamo una doccia e ci mettiamo pure in tiro, per andare a vedere che succede a Las Vegas. Melli da settimane tiene il conto dei soldi che non ha speso e che stasera può giocarsi a black jack, dice che oggi si balla la fresca. <br>
    Io e l’Anna scendiamo al casinò al piano terra dell’albergo, giriamo tra i tavoli e le slot, vediamo una tizia che gioca a black jack e un’altra che le massaggia la schiena. Io dico vai Anna gioca che ti faccio il massaggio. Ci accorgiamo giusto in tempo che la massaggiatrice non è un’amica di quella che gioca ma è una professionista, peccato per questa figura di merda scampata. <br><br>

    Continuiamo con la perlustrazione della fauna e, prima di lasciarci andare a qualunque tipo di analisi, bisogna constatare per amore della scienza che c’è la più alta concentrazione di persone brutte, nel senso proprio di persone di pessimo aspetto, che ci sia mai capitato di vedere tutte insieme. Che poi mi rendo conto che dire così non sta bene, ma io lo dico proprio perché è un dato. Postura e camminata sgraziate, igiene carente, abbigliamento non classificabile, tutte cose che passerebbero in secondo piano se qualcuno almeno sorridesse, o desse anche solo l’impressione di essere presente a se stesso. Ma è lo sguardo vuoto, scavato su questi volti abbandonati alle leggi della probabilità, che ci convince che possiamo uscire da qui. È una parola, l’uscita non si trova. E anche dopo che l’abbiamo trovata, la dovremo cercare ogni volta da capo, perché l’uscita del casinò non si lascerà imparare.<br><br>

    Siamo sulla strip. Ripensiamo a come eravamo conciate ieri in campeggio e l’Anna dice che siamo da bósco e da riviera. Dico Anna non so se ti sei accorta che ogni volta che attraversiamo questa strada ci dicono delle cose e per adesso siamo passate da nice figures a fresh meat, per cui io forse mi fermerei. In che senso fresh meat. Preferivamo l’orso: siamo più da bósco che da riviera. Passano coppie di ragazze con ali piumate, diciamo vedi ecco cosa ci siamo dimenticate.<br><br>

    Quando arrivano Melli e Manetz decidiamo di fare un giro al Bellagio, per vedere se in un casinò più caro si respira un’aria diversa. Per capire insomma se questo del gioco d’azzardo è uno di quei sistemi dove aumentando la quantità di una certa grandezza fisica si innesca una specie di cambio di fase e scatta un salto qualitativo. Tipo che ne so, la sublimazione del ghiaccio. <br><br>

    Entriamo al Bellagio: nessuna sublimazione del ghiaccio. Forse la luce è un po’ meglio. L’Anna alla fine dice io non è che pensassi di divertirmi, ma almeno di vedere altri divertirsi. Accurata.
    Andiamo a dormire. Melli e Manetz fanno un giro tra i tavoli e chiedono al dealer perché qui è semideserto. Il dealer dice ragazzi è perché sono le sei del mattino. Ah.<br><br>

    La mattina alle dieci io e l’Anna stiamo cercando di nuovo l’uscita. Ci dobbiamo ricordare che l’uscita è dietro Starbucks. In tutti i casinò, l’uscita è dietro Starbucks. Starbucks è il portale.
    Ci chiediamo cosa si fa a Las Vegas di giorno. Abbiamo un bagno in camera e abbiamo deciso che oggi è il giorno in cui facciamo tutte le docce che non abbiamo fatto in campeggio, tutte insieme, così le accumuliamo anche per i prossimi. E laviamo tutti i nostri vestiti in una lavanderia a gettoni.<br><br>

    La sera scopriamo che il nostro albergo ha anche una sala conferenze, ci imbuchiamo tutti e quattro ad un buffet di aziende farmaceutiche e sgraffigniamo tre tacos, sei biscotti, due burri di cacao, quattro tote bag e un cubo antistress. Jackpot.
    </p>
  </section>


  <img src="images/lasvegas-lakepowell.jpg" alt="lasvegas-lakepowell" style="width: 100%; height: 300px; display:block; object-fit: cover;margin:0 auto 0px auto;" id="Aug 28 / Las Vegas - Lake Powell">
  <section>
    <h2>Aug 28 / Las Vegas - Lake Powell</h2>
    <p>Stamattina ci svegliamo e sappiamo che ce ne dobbiamo andare velocemente da qui. Scendiamo nel casinò dell’albergo, e c’è ancora lo stesso odore di detersivo per ambienti, un odore forte che evoca tutti gli altri odori, quelli che copre. Cerchiamo per l’ultima volta l’uscita. <br><br>

    Ci fermiamo dal meccanico per fare un check del van, che prima di affrontare l’Arizona sarebbe rassicurante che smettesse di puzzare di plastica bruciata. Ci viene il dubbio che il van sia affaticato perché pesiamo troppo, ma dopo che il meccanico ci ha fatto un giro questo dubbio svanisce perché il meccanico pesa tipo centoottanta chili, eppure ci dice che il nostro van sta benone. Good guy. <br><br>

    A questo punto facciamo una tappa da KFC che è una tappa particolarmente significativa perché segna il punto più basso del nostro tour dei fast food e ci permette di toccare il fondo e risalire. Potrei continuare con una descrizione dettagliata di come abbiamo mangiato il pollo fritto con le mani con il solo ausilio di tre tovagliolini trasparenti su un tavolo sporco, ma preferisco cancellare questa pagina limitandomi a definirla un’esperienza primitiva, di completo abbrutimento, posta simbolicamente al confine tra Las Vegas, città di perdizione, e il deserto, luogo in cui si sa che è particolarmente dura trovare da mangiare. <br><br>

    Passiamo oltre. L’Anna dice che si sente pronta per guidare il van. Esatto, la sua voglia di andarsene è arrivata a tanto. Ci scambiamo, Melli e Manetz vanno dietro vaneggiando frasi sul matriarcato. L’Anna preme sull’acceleratore e guida a tantissimo all’ora. E qui potrei dire che è sempre per la sua voglia di andarsene da Las Vegas ma mentirei perché l’Anna guida come una pazza da sempre. <br><br>

    Siamo a Page, questa volta quasi con la luce, ma poi ci fermiamo a comprare delle lattine di birra e la commessa ci chiede tutti e quattro i passaporti, e niente arriviamo comunque in campeggio di buio. La marina di Lake Powell è proprio sotto il campeggio, e ci addormentiamo pensando domattina ci svegliamo presto per davvero e andiamo in kayak. <br><br>

    </p>
  </section>


  <img src="images/lakepowell-monument.jpg" alt="lakepowell-monument" style="width: 100%; height: 300px; display:block; object-fit: cover;margin:0 auto 0px auto;" id="Aug 29 / Lake Powell - Monument Valley">
  <section>
    <h2>Aug 29 / Lake Powell - Monument Valley</h2>
    <p>La mattina ci svegliamo presto per davvero e infatti piove. <br>
    Poi però si apre, che vi avevo detto, e allora andiamo in kayak. Noleggiamo due kayak da due per quattro ore, e il nostro piano è arrivare all’Antilope. Quanto è distante? Sulla mappa poco. Questo tipo di stima dei tempi e delle distanze si applica alla quasi totalità del nostro roadtrip, figuriamoci se non si applica al kayak.<br>
    La signora del noleggio ci dice non so se ce la fate e noi ci guardiamo come per dire questa ci ha preso per degli americani grassi. Iniziamo a remare nel lago tra le rocce rossastre e puntiamo l’Antilope. Non azzecchiamo nemmeno precisamente la direzione e quando ce ne accorgiamo ci rendiamo conto che possiamo arrivare al massimo all’inizio del canyon. <br>
    Melli intanto sta remando verso una riva del lago perché ha visto un coyote e da come si muove sospetta che abbia la rabbia, vuole verificare.<br>
    Remiamo come dei pazzi fino ad imboccare il fiume e torniamo appena in tempo per restituire il kayak, tutti con le mani sbucciate nello stesso punto: decidiamo che è il tatuaggino della vacanza.<br><br>

    Quando il pomeriggio ripartiamo alla volta della Monument Valley, guida ancora l’Anna. Sfrecciamo nel deserto e contiamo quante volte vediamo cambiare il paesaggio nel finestrino.<br>
    Ceniamo con le carotine come le modelle, perché il pollo di ieri ci ha evidentemente sconvolto qualcosa nel profondo. Vediamo un altro bellissimo tramonto in autostrada, e quando è ormai buio da un pezzo ci fermiamo dal benzinaio. La sosta dal benzinaio è sufficiente a mandare in tilt Google Maps, perché ovviamente qui non c’è segnale. Non c’è quasi mai segnale, alla faccia della nostra sim virtuale con internet illimitato. Ripartiamo in una qualsiasi delle direzioni possibili. <br><br>

    Andiamo avanti al buio lungo questa direzione che abbiamo scelto più o meno con convinzione, pensando che ad un certo punto ci sarà un cartello. Nessun cartello. O un posto dove fermarsi e chiedere. Nessun posto dove fermarsi e chiedere. <br>
    Comunque vedrai che è la strada giusta. Si, anche secondo me. Anche secondo noi dietro. Ottimo, una maggioranza assoluta quanto irrilevante: la geografia è un regime totalitario.<br><br>

    Però mi ricordavo che la Luna prima ce l’avevamo a destra, ora dov’è? È dietro a sinistra. Ah. Aspetta allora cerca il grande carro. Prendi le ultime due ruote e conta uno due tre quattro cinque volte la distanza. Bene, lì è nord. <br>
    Nel tempo che abbiamo fatto questa operazione l’Anna ha guidato circa trenta miglia. Trenta miglia che ora, sempre grazie alla Luna, al grande carro e alle sue ultime due ruote, siamo piuttosto certi di dover ripercorrere all’indietro. <br><br>

    Arriviamo alla Monument Valley di notte e c’è il cielo stellato più denso che abbia mai visto, denso proprio in un senso matematico, che se prendi due stelle e guardi bene, ne vedi sempre almeno una nel mezzo. Andiamo a dormire e punto la sveglia all’alba perché se con il tramonto abbiamo chiaramente un problema, la Monument Valley all’alba non ce la possiamo assolutamente perdere.
    </p>
  </section>

  <img src="images/monument-grandcanyon.jpg" alt="monument-grandcanyon" style="width: 100%; height: 300px; display:block; object-fit: cover;margin:0 auto 0px auto; object-position: center;" id="Aug 30 / Monument Valley - Grand Canyon">
  <section>
    <h2>Aug 30 / Monument Valley - Grand Canyon</h2>
    <p>Sono le 6.45 ma il mio telefono segna le 5.45, perché non c’è segnale e non sa che la Monument Valley è nella riserva Navajo, dove oltre a vietare l’alcol applicano un fuso orario diverso dal resto dell’Arizona. Che detta così sembra semplice ma poi si deve considerare che l’Arizona non applica l’ora legale, e un’altra serie di fattori che fanno sì che da due giorni io e l’Anna non ce la facciamo proprio a capire che ore sono, e questo ci turba perché siamo abbastanza convinte di aver capito cose più complicate di questa, ad un certo punto della nostra vita. Melli e Manetz da parte loro non si sono mai posti il problema di che ore siano, tantomeno alle 6.45.<br><br>

    Usciamo per guardare il Sole che sorge nel deserto in mezzo alle guglie della Monument Valley, e torniamo a dormire, perché in entrambi i fusi è comunque troppo presto. <br>
    Alle 11.30, o forse alle 12.30, saliamo tutti in macchina di Eric, un nativo americano che forse sta guidando ubriaco, Navajo o non Navajo. Eric ci porta giù nella Valley e ci spiega che in cima a una di queste guglie hanno girato un videoclip dei Metallica. Arriviamo a quella che penso sia casa di Eric, dove ci sono due bambini di sei anni che guardano una serie tv, perché a loro internet prende benissimo, e quattro cavalli che ci aspettano. L’Anna monta su Apache, un cavallo scuro simpatico e brizzolato; Manetz prende Jeronimo che è bello con il muso a macchie; a Melli tocca Zorro, uno stallone nervoso che piscia in continuazione; e a me indicano Fisho, o forse Forshow, o Horseshow, che mi piace moltissimo perché è biondo. Fisho è sfavatissimo non si capisce perché. Eric mi dice ah si lui è cieco da un occhio, però è molto sensibile. Ah, allora.<br><br>

    Eric monta sul suo cavallo e partiamo. Un calcio per andare avanti, due briglie per fermarsi, una briglia per girare. Chiaro? Come no. Fisho si fa ampiamente i cazzi suoi, quando vede dell’erba si ferma e bruca; io invece di tirargli i calci gli faccio le carezze, e quindi niente noi stiamo fermi qui. Eric intanto ha dato un frustino all’Anna che è partita al galoppo con Apache. Zorro piscia.<br><br>

    Stiamo cavalcando in mezzo alla Monument Valley, tra i suoi maestosi testimoni di erosione. In questo scenario surreale Eric lancia un urlo e dice sentite l’eco. L’eco arriva, potentissima. 
    Ad un certo punto Eric si ferma sotto un albero, e ci fermiamo tutti, sempre in sella ai nostri cavalli. Eric tira fuori uno strano flauto di legno che ha intagliato personalmente a mano, con in rilievo una testa di falco, e si mette a suonare per noi una canzone tradizionale. Nel silenzio della valle, all’ombra dei suoi monumenti, con un vento caldo e leggero che ci libera la fronte, restiamo in ascolto della prima nota del flauto, delicatissima, poi della seconda e della terza. E poi si sente uno scroscio fortissimo. È Fisho, che sta pisciando. Ha aspettato il momento giusto, ma lo ha fatto in grande stile, non c’è che dire. Eric continua imperturbabile a soffiare nel flauto, Manetz e Jeronimo si rifugiano a ridere dietro un cespuglio. Io non so dove guardare, manco avessi pisciato io.<br>
    Torniamo al galoppo e volano via tutti i nostri cappelli. L’Anna continua a menare il povero Apache, che però la prende bene. <br><br>

    Rimontiamo in van alle 15.30, o alle 16.30, e partiamo per il Grand Canyon. E oggi, non scherzo, potremmo quasi arrivare per il tramonto. Se non fosse che a metà viaggio mi offro di guidare io. Mi offro proprio, senza alcuna sollecitazione, con un genuino slancio di partecipazione, dai guido un po’ io, come se fosse la cosa più naturale del mondo, e la mia patente non stesse prendendo la muffa dal 2019. Sicura? L’Anna dice che non c’è nessun bisogno, che può guidare ancora lei, anzi la rilassa. Ma no, davvero, guarda: ci tengo. <br>
    L’Anna passa le successive due ore nel sedile del passeggero a massacrare il suo antistress, e a ricordarmi gentilmente che quando me la sento, se voglio, posso pure accelerare. 
    Il tramonto al Grand Canyon lo vediamo dal finestrino: che lo dico a fare, è un tramonto magnifico.<br><br>

    Arriviamo in campeggio di buio, e siamo completamente senz’acqua. L’Anna dice allora io bevo una birra. Ah giusto brava, ci sono le birre. Ah ma c’è anche il gin. Allora a posto. Iniziamo un gioco alcolico con le carte e verso le undici e mezzo decidiamo di lanciarci in un’amatriciana. A metà cottura finiamo il gas. Il falò qui è proibito ma Melli dice non scherziamo, se ci dicono qualcosa gli si spiega per benino che siamo italiani ed era finito il gas a metà dell’amatriciana. <br><br>

    L’amatriciana cotta sul falò è una merda.
    </p>
  </section>

  <img src="images/grandcanyon-joshua.jpg" alt="grandcanyon-joshua" style="width: 100%; height: 300px; display:block; object-fit: cover;margin:0 auto 0px auto; object-position: center;" id="Aug 31 / Grand Canyon - Joshua Tree">
  <section>
    <h2>Aug 31 / Grand Canyon - Joshua Tree</h2>
    <p>Quando ci svegliamo non siamo più ubriachi e ci ricordiamo che l’acqua ci serve per tutta una serie di cose. Ripartiamo per fare rifornimento. Ci ferma un ranger anziano per spiegare amabilmente all’Anna che in campeggio non può guidare a cinquanta all’ora perché è pieno di bambini. Lei dice I’m sorry e questa volta riparte piano. I ranger sono creature mistiche e pacate che chiamano rispetto. <br>
    Troviamo dell’acqua e facciamo tutte quelle cose per cui serve l’acqua; poi andiamo a vedere il Grand Canyon. L’Anna nel frattempo si sta facendo una cultura su internet sui limiti di velocità in America e ha dichiarato che d’ora in poi li vuole rispettare. <br><br>

    Il Grand Canyon è una visione relativizzante, ci ricorda prepotentemente che siamo molto piccoli nello spazio e molto passeggeri nel tempo. Un po’ è uno schiaffo ma soprattutto è un sollievo. Gli strati di roccia più profonda hanno la metà degli anni della Terra. <br>
    Melli dice certo che siete proprio buffe, non vi siete accorte che vi è passato un cervo accanto. Ma come un cervo. Si, anche con il cucciolo. Il cucciolo? Eh, lo stavano fotografando in quaranta. Il problema quindi siamo noi.<br>
    Affondiamo ancora lo sguardo nel Grand Canyon; Melli dice due volte avvoltoio. <br><br>

    Guidiamo per sette ore e rientriamo in California. Ci fermiamo a dormire al Joshua Tree, che non lo vorrei dire ma ci sembra particolarmente bello con il buio. Anche perché è così che lo vediamo.
    </p>
  </section>

  <img src="images/joshua-malibu.jpg" alt="joshua-malibu" style="width: 100%; height: 300px; display:block; object-fit: cover;margin:0 auto 0px auto;" id="Sept 1 / Joshua Tree - Malibu">
  <section>
    <h2>Sept 1 / Joshua Tree - Malibu</h2>
    <p>I Joshua Tree sono alberi tipici del deserto del Mojave, con le sagome attorcigliate e che sembrano dei mimi. Qui è zona di tartarughe, quindi ripartiamo in van con gli occhi attenti. Io non ci provo nemmeno, guardo i Joshua Tree dal finestrino che mi piacciono tanto. Melli ad un certo punto dice è difficilissimo, d’ora in poi non dirò più che è come un ago in un pagliaio, ma come una tartaruga al Joshua Tree. Capitola così, all’uscita dell’ultimo parco, dopo aver passato dieci giorni ad avvistare in tempi record mammiferi di ogni taglia, lucertole e rapaci e uccellini del bosco, e a collocarli istantaneamente in una rigorosa tassonomia. Da qualche parte, nascosta sotto una roccia all’ombra di un Joshua Tree, una tartaruga tira fuori una zampa dal guscio e fa il dito medio.<br><br>
    
    Ci lasciamo il deserto alle spalle e ci accumuliamo in coda al traffico di Los Angeles. Tiriamo dritti fino alla costa e risaliamo da Santa Monica fino a Malibù. L’aria dell’oceano è rarefatta e bianca di luce. Il rumore del traffico è in superficie, quello delle onde viene dal basso: l’oceano è la grancassa di questa orchestra a dieci corsie. <br>
    Sull’altro lato della strada, ci sono le ville a strapiombo delle stelle di Hollywood, che troneggiano su un pendio che è a tratti brullo e sconnesso. Questa visione ci ricorda di colpo che lo scorso gennaio, non appena era iniziata a girare la voce che io e l’Anna pianificavamo di noleggiare un van, la California aveva deciso direttamente di darsi fuoco. Ed era andata a fuoco per giorni e giorni. Siamo a casa delle stelle di Hollywood, ma siamo anche nel Far West.<br><br>

    L’Anna dice ma quella è la Getty Villa. Ci spiega che lì è custodito l’Atleta Vittorioso di Lisippo, un bronzo recuperato da due pescatori nell’Adriatico negli anni sessanta, passato attraverso traffici illeciti e da allora oggetto di un lungo contezioso legale tra Italia e Stati Uniti. Per adesso nessuno è venuto a riprenderselo.<br><br>

    Il campeggio è a picco sull’oceano. Qui gli americani sono meno minimalisti, hanno dei camper neri lucidi di dimensioni tali che probabilmente prima di entrare si suona il campanello. Ma il nostro van svetta, si staglia bellissimo vestito di giallo e di viola sul tramonto di Malibu, dove lo abbiamo portato per la sua ultima sera con noi. Dopo dieci giorni in cui ci supplica invano di pulire, mettere a posto, di rifare il letto invece di limitarci a chiuderlo, di non seminare mutande e calzini sul cruscotto, insomma di avere rispetto, noi che non abbiamo mai fatto niente di tutto questo decidiamo di invitarlo a cena sul mare e dirgli Sei bellissima. E tutto sommato sentiamo di aver fatto il nostro.<br><br>

    La sera giriamo tutta Los Angeles in cerca di persone: ne troviamo alcune in uno speakeasy tra West Hollywood e Beverly Hills. Ci spiegano che intorno è tutto vuoto perché è lunedì, e poi ci chiedono se siamo attori. Si vede che ci diamo un tono.<br><br>

    Ci addormentiamo con il rumore delle onde.<br><br>
    </p>
  </section>

  <img src="images/la.jpg" alt="LA" style="width: 100%; height: 300px; display:block; object-fit: cover;margin:0 auto 0px auto;" id="Sept 2 / Los Angeles">
  <section>
    <h2>Sept 2 / Los Angeles</h2>
    <p>
    Ci svegliamo con il rumore delle onde. <br><br>

    Abbiamo dormito tre ore ma dobbiamo riportare il van a sud di Los Angeles e siamo già in ritardo perché ci sarà traffico. L’Anna accende il motore e dice Melli scendi che stiamo partendo. Lui dice perfetto, faccio una doccia e arrivo. L’Anna spegne il motore. <br><br>

    Lasciamo il van e ripartiamo con una BMW bianca che abbiamo preso per un giorno a noleggio per vedere Los Angeles. Esatto, scarichiamo la nostra Ford così, dopo che ci ha nutriti, accolti, portati in cima ai monti e nel deserto, e facciamo una scappatina con questa BMW nuova e lucida con il tetto panoramico e mille inutili funzioni. E perché? Perché è più giovane, e soprattutto più snella. Siamo a Hollywood e questo è uno scambio alla Di Caprio. Va da sé che la BMW ci spillerà una quantità di soldi spropositata incastrandoci con ben due pretestuose multe. <br><br>

    Se San Francisco era un libro o un film, non ci sono dubbi, Los Angeles è un videogioco. 
    La vediamo inseguirsi a velocità costante dal finestrino, una villetta dopo l’altra, le palme e i cactus e le insegne, tutto sembra disegnato, e colorato da un grafico con il pennarello. Non ci sono problemi di spazio, e quindi non c’è nessun bisogno di costruire in verticale, o di accostare i palazzi tra loro. Tutto, qui, ha il suo giardino. <br>
    Noi siamo dentro il gioco e ogni tanto facciamo un saltino per afferrare un cheeseburger o un iced latte, sentiamo un suonino e sappiamo che abbiamo recuperato delle vite. Spendiamo alcune delle nostre monete finte in dei negozi vintage lungo Melrose Street, e usciamo con dei vestiti veri. <br><br>

    Vediamo l’ultimo tramonto in ritardo della vacanza dal finestrino della macchina, imbottigliati nel parcheggio dell’osservatorio. <br><br>

    Inizia la nostra ultima sera e parte il tour dei bar. Manetz è una vera guida, ma con l’ombrellino dei cocktail. Il Caffè Tondo è un posto unico sul ciglio di uno stradone a otto corsie. Ci sistemiamo con una bottiglia di vino su delle casse di plastica e ascoltiamo i musicisti di Bolero. Siamo seduti in mezzo alla strada e il Bolero ci fa cagare, ma è tutto molto chic, non so spiegare. <br>
    Poi Manetz ci porta alla General Lee’s Cocktail House e lì c’è una jam session e fanno degli ottimi drink, che fanno sì che né io né l’Anna saremo in grado di raccontare il seguito. Ad un certo punto compare un tavolo da biliardo e sentiamo un americano simpatico ci dice io non so giocare, ma voi giocate veramente male. 
    </p>
  </section>

  <img src="images/la-europe.jpg" alt="LA-europe" style="width: 100%; height: 300px; display:block; object-fit: cover;margin:0 auto 0px auto;" id="Sept 3-4 / Los Angeles - Europa">
  <section>
    <h2>Sept 3-4 / Los Angeles - Europa</h2>
    <p>
    Io e Manetz ci svegliamo e sappiamo che oggi è la nostra ultima occasione per fare quello che millantiamo da due settimane e cioè andare a correre. Manetz dice ci dovrebbe essere un parco, io dico perfetto andiamo lì. Per arrivare al parco corriamo in salita sull’asfalto sotto il sole per circa quattro chilometri. Io vedo los angeles e anche la madonna. Il parco è un cucuzzolo di arbusti, con vista sui grattacieli e sul casello. Ma noi abbiamo corso a LA, ormai è fatta, siamo dei local.<br><br>

    Recuperiamo l’Anna e Melli, che ora si fa una doccia e arriva. E partiamo molto determinati a cercare dei souvenir per i nostri amici. E qui parte un paragrafo di scuse per i nostri amici che potranno obiettare di non aver ricevuto nessun souvenir, perché in effetti non compriamo niente, ma vogliamo testimoniare che li abbiamo pensati. Solo che non ci piace niente e l’Anna passa un’ora a rimpiangere un quadretto di arte indiana di dubbio gusto che aveva visto alla Monument Valley.<br><br>

    Facciamo un nuovo tentativo alle sei di sera, al duty free dell’aeroporto. Ma alla fine compriamo dei cheeseburger. Melli chiede se non è che per caso esiste un panino più grande dell’extra large, e questo è il segno che dobbiamo lasciare questo continente il prima possibile perché qualcosa dentro di noi sta cambiando, e questo qualcosa forse è il nostro stomaco.<br><br>

    In aereo ci sono dei bambini assatanati. Arriviamo a Parigi con una gran sonno e i nostri tentativi di anticipare il jet lag sono deboli, tipo Manetz che guarda distrutto il bar dell’aeroporto e chiede: ora ci prendiamo, non lo so, che cosa ci dobbiamo prendere adesso? Prendiamo un caffè.<br><br>

    E davanti a questo caffè, a cui chiediamo di trasportarci velocemente nove ore in avanti, finisce questo racconto perché Manetz si ferma a Parigi e noi aspettiamo il volo per Firenze.
    </p>
  </section>

</body>
</html>
